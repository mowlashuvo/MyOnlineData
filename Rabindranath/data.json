{
    "versionCode": 1,
    "cancellable": false,
    "url": "http://tiny.cc/BuySellBD",
    "data_version": 0,
    "poems":[
        {
            "title": "হঠাৎ দেখা",
            "kobita": "রেলগাড়ির কামরায় হঠাৎ দেখা,
            ভাবি নি সন্তব হবে কোনোদিন৷
            আগে ওকে বারবার দেখেছি লাল রঙের শাড়িতে-
            দালিম ফুলের মতো রাঙা, আজ পরেছে কালো রেশমের কাপড়,
            আঁচল তুলেছে মাথায় দোলন-চাঁপার মতো চিকন-গৌর মুখখানি ঘিরে৷
            মনে হল, কালো রঙে একটা গভীর দূরত্ব, ঘনিয়ে নিয়েছে নিজের চার দিকে,
            যে দূরত্ব, সর্ষেক্ষেতের শেষ সীমানায় শালবনের নীলাঞ্জনে৷
            থমকে গেল আমার সমস্ত মনটা, চেনা লোককে দেখলাম অচেনার গাম্ভীর্যে৷
            হঠাত্ খবরের কাগজ ফেলে দিয়ে আমাকে করলে নমস্কার৷
            সমাজবিধির পথ গেল খুলে, আলাপ করলেন শুরু- 'কেমন আছ', কেমন চলছে সংসার' ইত্যাদি৷
            সে রইল জানলার বাইরের দিকে চেয়ে যেন কাছের-দিনের-ছোঁয়াচ-পার-হওয়া চাহনিতে৷
            দিলে অত্যন্ত ছোটো দুটো-একটা জবাব, কোনোটা বা দিলেই না৷
            বুঝিয়ে দিলে হাতের অস্থিরতায়- কেন এ-সব কথা, আর চেয়ে অনেক ভালো চুপ করে থাকা৷
            আমি ছিলেম অন্য বেঞ্চিতে ওর সাথিদের সঙ্গে৷
            এক সময় আঙুল নেড়ে জানালে কাছে আসতে৷
            মন এ হল সাহস কম নয়- বসলুম ওর এক-বেঞ্চিতে৷
            গাড়ির আওয়াজের আড়ালে বললে মৃদুস্বরে, 'কিছু মনে কোরো না, সময় কোথা সময় নষ্ট করবার৷
            আমাকে নামতে হবে পরের স্টেশনেই দূরে যাবে তুমি, দেখা হবে না আর কোনোদিনই৷
            তাই যে প্রশ্নটার জবাব এতকাল থেমে আছে, শুনব তোমার মুখে৷
            সত্য করে বলবে তো? আমি বললেম, 'বলব৷'
            বাইরের আকাশের দিকে তাকিয়েই শুধোল,
            'আমাদের গেছে যে দিন একেবারেই কি গেছে- কিছুই কি নেই বাকি?
            একটুকু রইলেম চুপ করে, তারপর বললেম, 'রাতের সব তারাই আছে দিনের আলোর গভীরে৷'
            খটকা লাগল, কী জানি বানিয়ে বললেন নাকি৷
            ও বললে, 'থাক্, এখন অ যাও ও দিকে৷'
            সবাই নেমে গেল পরের স্টেশনে৷ আমি চললেম একা৷৷",
            "link": "https://www.youtube.com/watch?v=gQX-Y-iElKg"
        },
        {
            "title": "মনে পড়া",
            "kobita": "মাকে আমার পড়ে না মনে।
            শুধু কখন খেলতে গিয়ে
            হঠাৎ অকারণে
            একটা কী সুর গুনগুনিয়ে
            কানে আমার বাজে,
            মায়ের কথা মিলায় যেন
            আমার খেলার মাঝে।
            মা বুঝি গান গাইত, আমার
            দোলনা ঠেলে ঠেলে;
            মা গিয়েছে, যেতে যেতে
            গানটি গেছে ফেলে।
            মাকে আমার পড়ে না মনে।
            শুধু যখন আশ্বিনেতে
            ভোরে শিউলিবনে
            শিশির-ভেজা হাওয়া বেয়ে
            ফুলের গন্ধ আসে,
            তখন কেন মায়ের কথা
            আমার মনে ভাসে?
            কবে বুঝি আনত মা সেই
            ফুলের সাজি বয়ে,
            পুজোর গন্ধ আসে যে তাই
            মায়ের গন্ধ হয়ে।
            মাকে আমার পড়ে না মনে।
            শুধু যখন বসি গিয়ে
            শোবার ঘরের কোণে;
            জানলা থেকে তাকাই দূরে
            নীল আকাশের দিকে
            মনে হয়, মা আমার পানে
            চাইছে অনিমিখে।
            কোলের ‘পরে ধরে কবে
            দেখত আমায় চেয়ে,
            সেই চাউনি রেখে গেছে
            সারা আকাশ ছেয়ে।",
            "link": "https://www.youtube.com/watch?v=_sGp-sV2cF4"
        },
        {
            "title": "আগমন",
            "kobita": "তখন রাত্রি আঁধার হল,
            সাঙ্গ হল কাজ –
            আমরা মনে ভেবেছিলেম,
            আসবে না কেউ আজ |
            মোদের গ্রামে দুয়ার যত
            রুদ্ধ হল রাতের মত,
            দু’এক জনে বলেছিল
            “আসবে মহারাজ!”
            আমরা হেসে বলেছিলেম
            “আসবে না কেউ আজ!”
            দ্বারে যেন আঘাত হল
            শুনেছিলেম সবে,
            আমরা তখন বলেছিলেম
            বাতাস বুঝি হবে |
            নিবিয়ে প্রদীপ ঘরে ঘরে
            শুয়েছিলেম অলস ভরে,
            দু’এক জনে বলেছিল
            “দূত এল বা তবে!”
            আমরা হেসে বলেছিলেম
            “বাতাস বুঝি হবে!”
            নিশীথরাতে শোনা গেল
            কিসের যেন ধ্বনি |
            ঘুমের ঘোরে ভেবেছিলেম
            “মেঘের গরজনি!”
            ক্ষণে ক্ষণে চেতন করি
            কাঁপল ধরা থরহরি,
            দু-একজনে বলেছিল
            “চাকার ঝনঝনি।”
            ঘুমের ঘোরে কহি মোরা
            “মেঘের গরজনি।”
            তখনো রাত আঁধার আছে,
            বেজে উঠল ভেরী,
            কে ফুকারে “জাগ সবাই,
            আর কোরো না দেরী!”
            বক্ষ’পরে দুহাত চেপে
            আমরা ভয়ে উঠি কেঁপে,
            দু-এক জনে কহে কানে
            “রাজার ধ্বজা হেরি!”
            আমরা জেগে উঠে বলি
            “আর তবে নয় দেরী”
            কোথায় আলো, কোথায় মাল্য
            কোথায় আয়োজন।
            রাজা আমার দেশে এল
            কোথায় সিংহাসন।
            হায়রে ভাগ্য, হায়রে লজ্জা,
            কোথায় সভা, কোথায় সজ্জা।
            দু-একজনে কহে কানে,
            “বৃথা এ ক্রন্দন –
            রিক্তকরে শূন্য ঘরে
            করো অভ্যর্থন!”
            ওরে দুয়ার খুলে দে রে,
            বাজা শঙ্খ বাজা!
            গভীর রাতে এসেছে আজ
            আঁধার ঘরের রাজা |
            বজ্র ডাকে শূন্যতলে
            বিদ্যুতেরই ঝিলিক ঝলে,
            ছিন্ন শয়ন টেনে এনে
            আঙিনা তোর সাজা।
            ঝড়ের সাথে হঠাত্‍‌ এল
            দুঃখরাতের রাজা!",
            "link": "https://www.youtube.com/watch?v=DMXJa183nk4"
        },
        {
            "title": "সামান্য ক্ষতি",
            "kobita": "বহে মাঘমাসে শীতের বাতাস,

            স্বচ্ছসলিলা বরুণা।
            
            পুরী হতে দূরে গ্রামে নির্জনে
            
            শিলাময় ঘাট চম্পকবনে,
            
            স্নানে চলেছেন শতসখীসনে
            
            কাশীর মহিষী করুণা।
            
            সে পথ সে ঘাট আজি এ প্রভাতে
            
            জনহীন রাজশাসনে।
            
            নিকটে যে ক’টি আছিল কুটির
            
            ছেড়ে গেছে লোক, তাই নদীতীর
            
            স্তব্ধ গভীর, কেবল পাখির
            
            কূজন উঠিছে কাননে।
            
            আজি উতরোল উত্তর বায়ে
            
            উতলা হয়েছে তটিনী।
            
            সোনার আলোক পড়িয়াছে জলে,
            
            পুলকে উছলি ঢেউ ছলছলে–
            
            লক্ষ মানিক ঝলকি আঁচলে
            
            নেচে চলে যেন নটিনী।
            
            কলকল্লোলে লাজ দিল আজ
            
            নারী কণ্ঠের কাকলি।
            
            মৃণালভুজের ললিত বিলাসে
            
            চঞ্চলা নদী মাতে উল্লাসে,
            
            আলাপে প্রলাপে হাসি-উচ্ছ্বাসে
            
            আকাশ উঠিল আকুলি।
            
            স্নান সমাপন করিয়া যখন
            
            কূলে উঠে নারী সকলে
            
            মহিষী কহিলা, “উহু! শীতে মরি,
            
            সকল শরীর উঠিছে শিহরি,
            
            জ্বেলে দে আগুন ওলো সহচরী–
            
            শীত নিবারিব অনলে।",
            "link": "https://www.youtube.com/watch?v=5DB-MeuO95g"
        },
        {
            "title": "সাধারণ মেয়ে",
            "kobita": "আমি অন্তঃপুরের মেয়ে,
            চিনবে না আমাকে।
            তোমার শেষ গল্পের বইটি পড়েছি, শরৎবাবু ,
            ‘বাসি ফুলের মালা’।
            তোমার নায়িকা এলোকেশীর মরন দশা ধরেছিল
            পঁয়ত্রিশ বছর বয়সে।
            পঁচিশ বছর বয়সের সংগে ছিল তার রেশারেশি—
            দেখলেম তুমি মহদাশয় বটে,
            জিতিয়ে দিলে তাকে।।
            
            নিজের কথা বলি।
            বয়স আমার অল্প।
            একজনের মন ছুঁয়েছিল
            আমার এই কাঁচা বয়সের মায়া।
            তাই জেনে পুলক লাগলো আমার দেহে—-
            ভুলে গিয়েছিলেম অত্যন্ত সাধারণ মেয়ে আমি,
            আমার মত এমন আছে হাজার হাজার মেয়ে,
            অল্প বয়সের মন্ত্র তাদের যৌবনে।।
            
            তোমাকে দোহাই দেই,
            একটি সাধারন মেয়ের গল্প লেখো তুমি।
            বড়ো দুঃখ তার।
            তারও স্বভাবের গভীরে
            অসাধারণ যদি কিছু তলিয়ে থাকে কোথাও
            কেমন করে প্রমাণ করবে সে–
            এমন কজন মেলে যারা তা ধরতে পারে!
            কাঁচা বয়সের জাদু লাগে ওদের চোখে,
            মন যায় না সত্যের খোঁজে–
            আমরা বিকিয়ে যাই মরীচিকার দামে।।
            
            কথাটা কেন উঠল তা বলি।
            মনে করো, তার নাম নরেশ।
            সে বলেছিল, কেউ তার চোখে পড়েনি আমার মতো।
            এতবড়ো কথাটা বিশ্বাস করব যে সাহস হয় না,
            না করব যে এমন জোর কই।।
            
            একদিন সে গেল বিলেতে।
            চিঠিপত্র পাই কখনো বা ।
            মনে মনে ভাবি, রাম রাম, এত মেয়েও আছে সে দেশে,
            এত তাদের ঠেলাঠেলি ভিড়!
            আর, তারা কি সবাই অসামান্য–
            এত বুদ্ধি এত উজ্জ্বলতা!
            আর, তারা সবাই কি আবিষ্কার করেছে এক নরেশ সেনকে
            স্বদেশে যার পরিচয় চাপা ছিল দশের মধ্যে।।
            
            গেল মেল্‌’এর চিঠিতে লিখেছে,
            লিজির সঙ্গে গিয়েছিল সমুদ্রে নাইতে
            (বাংগালি কবির কবিতার ক লাইন দিয়ছে তুলে,
            সেই যেখানে ঊর্বশী উঠছে সমুদ্র থেকে)
            তার পরে বালির ‘পরে বসল পাশাপাশি—-
            সামনে দুলছে নীল সমুদ্রের ঢেউ,
            আকাশে ছড়ানো নির্মল সুর্যালোক।
            লিজি তাকে খুব আস্তে আস্তে বললে,
            ‘এই সেদিন তুমি এসেছ, দুদিন পরে যাবে চ’লে—
            ঝিনুকের দুটি খোলা,
            মাঝখানটুকু ভরা থাক্‌
            একটি নিরেট অশ্রুবিন্দু দিয়ে,
            দুর্লভ, মূল্যহীন।‘
            কথা বলবার কী অসামান্য ভঙ্গী!
            সেই সঙ্গে নরেশ লিখেছে,
            ‘কথাগুলি যদি বানানো হয় দোশ কী,
            কিন্তু চমৎকার–
            হীরে-বসানো সোনার ফুল কি সত্য, তবুও কি সত্য নয়?’
            
            বুঝিতেই পারছ
            একটা তুলনার সংকেত ওর চিঠিতে একটা অদৃশ্য কাঁটার মতো
            আমার বুকের কাছে বিধিয়ে দিয়ে জানায়–
            আমি অত্যন্ত সাধারন মেয়ে।
            মূল্যবানকে পুরো মূল্য চুকিয়ে দেই
            এমন ধন নেই আমার হাতে।
            ওগো, না হয় তাই হল,
            না হয় ঋনীই রইলেম চিরজীবন।।
            
            পায়ে পড়ি তোমার, একটা গল্প লেখো তুমি শরৎবাবু,
            নিতান্ত সাধারন মেয়ের গল্প–
            যে দূর্ভাগিনীকে দূরের থেকে পাল্লা দিতে হয়
            অন্তত পাঁচ-সাতজন অসামান্যার সঙ্গে–
            অর্থাৎ সপ্তরথিনীর মার।
            বুঝে নিয়েছি আমার কপাল ভেঙ্গেছে,
            হার হয়েছে আমার।
            কিন্তু, তুমি যার কথা লিখবে
            তাকে জিতিয়ে দিয়ো আমার হয়ে–
            পড়তে পড়তে বুক যেন ওঠে ফুলে।
            ফুলচন্দন পড়ুক তোমার কলমের মুখে।।
            
            তাকে নাম দিয়ো মালতী
            ওই নামটা আমার ।
            ধরা পড়বার ভয় নেই।
            এমন অনেক মালতী আছে বাংলাদেশে,
            তারা সবাই সামান্য মেয়ে,
            তারা ফরাসি জর্মান জানে না ,
            কাঁদতে জানে।।
            
            কী করে জিতিয়ে দেবে?
            উচ্চ তোমার মন, তোমার লেখনী মহীয়সী।
            তুমি হয়তো ওকে নিয়ে যাবে ত্যাগের পথে
            দুঃখের চরমে, শকুন্তলার মত।
            দয়া করো আমাকে।
            নেমে এস আমার সমতলে।
            বিছানায় শুয়ে শুয়ে রাত্রির অন্ধকারে
            দেবতার কাছে যে অসম্ভব বর মাগি
            সে বর আমি পাব না,
            কিন্তু পায় যেন তোমার নায়িকা।
            রাখো-না কেন নরেশকে সাত বছর লন্ডনে,
            বারে বারে ফেল করুক তার পরীক্ষায়,
            আদরে থাক আপন উপাসিকামন্ডলীতে।
            
            ইতিমধ্যে মালতী পাশ করুক এম.এ.
            কলকাতা বিশ্ববিদ্যালয়ে,
            গণিতে প্রথম হোক তোমার কলমের এক আঁচড়ে।
            কিন্তু, ওই খানেই যদি থামো
            তোমার সাহিত্যসম্রাট নামে পড়বে কলংক।
            আমার দশা যাই হোক,
            খাটো কোরো না তোমার কল্পনা–
            তুমি তো কৃপন নও বিধাতার মতো।
            
            মেয়েটাকে দাও পাঠিয়ে য়ুরোপে।
            সেখানে যারা জ্ঞানি, যারা বিদ্বান, যারা বীর,
            যারা কবি, যারা শিল্পী, যারা রাজা,
            দল বেঁধে আসুক ওর চার দিকে।
            জ্যোতির্বিদের মতো আবিষ্কার করুক ওকে—
            শুধু বিদুষী ব’লে নয়, নারী ব’লে;
            ওর মধ্যে যে বিশ্ববিজয়ী জাদু আছে
            ধরা পড়ুক তার রহস্য–মূঢ়ের দেশে নয়–
            যে দেশে আছে সমজদার, আছে দরদি,
            আছে ইংরেজ, জর্মন, ফরাসি।
            
            মালতীর সম্মানের জন্য সভা ডাকা হোক-না–
            বড় বড় নামজাদার সভা।
            মনে করা যাক সেখানে বর্ষণ হচ্ছে মুষুলধারে চাটুবাক্য,
            মাঝখান দিয়ে সে চলেছে অবহেলায়
            ঢেউয়ের উপর দিয়ে যেন পালের নৌকা।
            ওর চোখ দেখে ওরা করছে কানাকানি–
            সবাই বলছে, ভারতবর্ষের সজল মেঘ আর উজ্জ্বল রৌদ্র
            মিলেছে ওর মোহিনী দৃষ্টিতে।
            (এইখানে জানান্তিকে বলে রাখি,
            সৃষ্টিকর্তার প্রাসাদ সত্যই আছে আমার চোখে।
            বলতে হল নিজের মুখেই–
            এখনো কোনো য়ুরোপীয় রসজ্ঞের
            সাক্ষাৎ ঘটে নি কপালে।।)
            নরেশ এসে দাঁড়াক সেই কোনে,
            আর তার সেই অসামান্য মেয়ের দল।।
            
            আর, তার পরে?
            তারপরে আমার নটেশাকটি মুড়োল।
            স্বপ্ন আমার ফুরোল।
            হায় রে সামান্য মেয়ে,
            হায় রে বিধাতার শক্তির অপব্যয়।",
            "link": ""
        },
        {
            "title": "সোজাসুজি",
            "kobita": " হৃদয়-পানে হৃদয় টানে, নয়ন-পানে নয়ন ছোটে-
            দুটি প্রাণীর কাহিনীটা এইটুকু বৈ নয়কো মোটে।
            শুক্লসন্ধ্যা চৈত্রমাসে হেনার গন্ধ হাওয়ায় ভাসে,
            আমার বাঁশি লুটায় ভূমে, তোমার কোলে ফুলের পুঁজি-
            তোমার আমার এই-যে প্রণয় নিতান্তই এ সোজাসুজি।।
            বসন্তীরঙ বসনখানি নেশার মতো চক্ষে ধরে,
            তোমার গাঁথা যূথীর মালা স্তুতির মতো বক্ষে পড়ে;
            একটু দেওয়া, একটু রাখা, একটু প্রকাশ, একটু ঢাকা,
            একটু হাসি, একটু শরম- দুজনের এই বোঝাবুঝি
            তোমার আমার এই-যে প্রণয় নিতান্তই এ সোজাসুজি।।
            মধুমাসের মিলন-মাঝে মহান্ কোনো রহস্য নেই,
            অসীম কোনো অবাধ কথা যায় না বেধে মনে-মনেই।
            আমাদের এই সুখের পিছু ছায়ার মত নাইকো কিছু,
            দোঁহার মুখে দোঁহে চেয়ে নাই হৃদয়ের খোঁজাখুঁজি।
            মধুমাসে মোদের মিলন নিতান্তই এ সোজাসুজি।।
            ভাষার মধ্যে তলিয়ে গিয়ে খুঁজি নে, ভাই, ভাষাতীত।
            আকাশ-পানে বাহু তুলে চাহি নে, ভাই, আশাতীত!
            যেটুকু দিই যেটুকু পাই তাহার বেশি আর-কিছু নাই-
            সুখের বক্ষ চেপে ধরে করি নে কেউ যোঝাযুঝি।
            মধুমাসে মোদের মিলন নিতান্তই এ সোজাসুজি।।
            শুনেছিনু প্রেমের পাথার, নাইকো তাহার কোন দিশা-
            শুনেছিনু প্রেমের মধ্যে অসীম ক্ষুধা, অসীম তৃষা।
            বীণার তন্ত্রী কঠিন টানে ছিঁড়ে পড়ে প্রমের তানে,
            শুনেছিনু প্রেমের কুঞ্জে অনেক বাঁকা গলিঘুঁজি।
            আমাদের এই দোঁহার মিলন নিতান্তই এ সোজাসুজি।",
            "link": ""
        },
        {
            "title": "আষাঢ়",
            "kobita": "নীল নবঘনে আষাঢ় গগনে তিল ঠাঁই আর নাহি রে।
            ওগো, আজ তোরা যাস নে ঘরের বাহিরে।
            বাদলের ধারা ঝরে ঝরঝর,
            আউশের ক্ষেত জলে ভরভর,
            কালি-মাখা মেঘে ও পারে আঁধার ঘনিছে দেখ্ চাহি রে।
            ওগো, আজ তোরা যাস নে ঘরের বাহিরে।।
            ওই ডাকে শোনো ধেনু ঘনঘন, ধবলীরে আনো গোহালে।
            এখনি আঁধার হবে বেলাটুকু পোহালে।
            দুয়ারে দাঁড়ায়ে ওগো দেখ্ দেখি
            মাঠে গেছে যারা তারা ফিরিছে কি,
            রাখালবালক কী জানি কোথায় সারা দিন আজি খোয়ালে।
            এখনি আঁধার হবে বেলাটুকু পোহালে।।
            শোনো শোনো ওই পারে যাবে বলে কে ডাকিছে বুঝি মাঝিরে।
            খেয়া-পারাপার বন্ধ হয়েছে আজি রে।
            পুবে হাওয়া বয়, কূলে নেই কেউ,
            দু কূল বাহিয়া উঠে পড়ে ঢেউ,
            দরদর বেগে জলে পড়ি জল ছলছল উঠে বাজি রে।
            খেয়া-পারাপার বন্ধ হয়েছে আজি রে।।
            ওগো, আজ তোরা যাস নে গো, তোরা যাসনে ঘরের বাহিরে।
            আকাশ আঁধার, বেলা বেশি আর নাহি রে।
            ঝরঝর ধারে ভিজিবে নিচোল,
            ঘাটে যেতে পথ হয়েছে পিছল,
            ওই বেণুবন দুলে ঘনঘন পথপাশে দেখ্ চাহি রে।
            ওগো, আজ তোরা যাস নে ঘরের বাহিরে।।",
            "link": "https://www.youtube.com/watch?v=ddqaKwLGjZ4"
        },
        {
            "title": "মুক্তি",
            "kobita": "ডাক্তারে যা বলে বলুক নাকো,

            রাখো রাখো খুলে রাখো,

শিয়রের ওই জানলা দুটো,--গায়ে লাগুক হাওয়া।

  ওষুধ? আমার ফুরিয়ে গেছে ওষুধ খাওয়া।

  তিতো কড়া কত ওষুধ খেলেম এ জীবনে,

            দিনে দিনে ক্ষণে ক্ষণে।

       বেঁচে থাকা, সেই যেন এক রোগ;

       কত রকম কবিরাজি, কতই মুষ্টিযোগ,

  একটুমাত্র অসাবধানেই, বিষম কর্মভোগ।

  এইটে ভালো, ঐটে মন্দ, যে যা বলে সবার কথা মেনে,

                নামিয়ে চক্ষু, মাথায় ঘোমটা টেনে,

     বাইশ বছর কাটিয়ে দিলেম এই তোমাদের ঘরে।

                তাই তো ঘরে পরে,

            সবাই আমায় বললে লক্ষ্মী সতী,

                ভালোমানুষ অতি!

       এ সংসারে এসেছিলেম ন-বছরের মেয়ে,

       তার পরে এই পরিবারের দীর্ঘ গলি বেয়ে

দশের ইচ্ছা বোঝাই-করা এই জীবনটা টেনে টেনে শেষে

            পৌঁছিনু আজ পথের প্রান্তে এসে।

                সুখের দুখের কথা

            একটুখানি ভাবব এমন সময় ছিল কোথা।

এই জীবনটা ভালো, কিংবা মন্দ, কিংবা যা-হ'ক-একটা-কিছু

       সে-কথাটা বুঝব কখন, দেখব কখন ভেবে আগুপিছু।

                 একটানা এক ক্লান্ত সুরে

            কাজের চাকা চলছে ঘুরে ঘুরে।

       বাইশ বছর রয়েছি সেই এক-চাকাতেই বাঁধা

                পাকের ঘোরে আঁধা।

  জানি নাই তো আমি যে কী, জানি নাই এ বৃহৎ বসুন্ধরা

            কী অর্থে যে ভরা।

       শুনি নাই তো মানুষের কী বাণী

  মহাকালের বীণায় বাজে। আমি কেবল জানি,

  রাঁধার পরে খাওয়া, আবার খাওয়ার পরে রাঁধা,

       বাইশ বছর এক-চাকাতেই বাঁধা।

  মনে হচ্ছে সেই চাকাটা--ঐ যে থামল যেন;

       থামুক তবে। আবার ওষুধ কেন।

  বসন্তকাল বাইশ বছর এসেছিল বনের আঙিনায়।

            গন্ধে বিভোল দক্ষিণ বায়

       দিয়েছিল জলস্থলের মর্ম-দোলায় দোল;

       হেঁকেছিল, 'খোল্‌ রে দুয়ার খোল্‌।'

সে যে কখন আসত যেত জানতে পেতেম না যে।

                হয়তো মনের মাঝে

       সংগোপনে দিত নাড়া; হয়তো ঘরের কাজে

       আচম্বিতে ভুল ঘটাত; হয়তো বাজত বুকে

       জন্মান্তরের ব্যথা; কারণ-ভোলা দুঃখে সুখে

হয়তো পরান রইত চেয়ে যেন রে কার পায়ের শব্দ শুনে,

                বিহ্বল ফাল্গুনে।

       তুমি আসতে আপিস থেকে, যেতে সন্ধ্যাবেলায়

            পাড়ায় কোথা শতরঞ্জ খেলায়।

                থাক্‌ সে-কথা।

আজকে কেন মনে আসে প্রাণের যত ক্ষণিক ব্যাকুলতা।

       প্রথম আমার জীবন এই বাইশ বছর পরে

            বসন্তকাল এসেছে মোর ঘরে।

       জানলা দিয়ে চেয়ে আকাশ-পানে

  আনন্দে আজ ক্ষণে ক্ষণে জেগে উঠছে প্রাণে--

            আমি নারী, আমি মহীয়সী,

আমার সুরে সুর বেঁধেছে জ্যোৎস্না-বীণায় নিদ্রাবিহীন শশী।

       আমি নইলে মিথ্যা হত সন্ধ্যাতারা ওঠা,

            মিথ্যা হত কাননে ফুল-ফোটা।

                বাইশ বছর ধরে

  মনে ছিল বন্দী আমি অনন্তকাল তোমাদের এই ঘরে।

       দুঃখ তবু ছিল না তার তরে,

অসাড় মনে দিন কেটেছে, আরো কাটত আরো বাঁচলে পরে।

                যেথায় যত জ্ঞাতি

       লক্ষ্মী বলে করে আমার খ্যাতি;

  এই জীবনে সেই যেন মোর পরম সার্থকতা--

       ঘরের কোণে পাঁচের মুখের কথা!

            আজকে কখন মোর

            কাটল বাঁধন-ডোর।

  জনম-মরণ এক হয়েছে ওই যে অকূল বিরাট মোহানায়,

            ঐ অতলে কোথায় মিলে যায়

            ভাঁড়ার-ঘরের দেয়াল যত

                একটু ফেনার মতো।

            এতদিনে প্রথম যেন বাজে

       বিয়ের বাঁশি বিশ্ব-আকাশ মাঝে।

তুচ্ছ বাইশ বছর আমার ঘরের কোণের ধুলায় পড়ে থাক।

       মরণ-বাসরঘরে আমায় যে দিয়েছে ডাক

  দ্বারে আমার প্রার্থী সে যে, নয় সে কেবল প্রভু,

            হেলা আমায় করবে না সে কভু।

                চায় সে আমার কাছে

  আমার মাঝে গভীর গোপন যে সুধারস আছে

            গ্রহতারার সভার মাঝখানে সে

ঐ যে আমার মুখে চেয়ে দাঁড়িয়ে হোথায় রইল নির্নিমেষে।

                মধুর ভুবন, মধুর আমি নারী,

       মধুর মরণ, ওগো আমার অনন্ত ভিখারি।

                দাও, খুলে দাও দ্বার,

  ব্যর্থ বাইশ বছর হতে পার করে দাও কালের পারাবার।",
            "link": ""
        },
        {
            "title": "হারিয়ে যাওয়া",
            "kobita": "ছোট্ট আমার মেয়ে

            সঙ্গিনীদের ডাক শুনতে পেয়ে
            
            সিঁড়ি দিয়ে নিচের তলায় যাচ্ছিল সে নেমে
            
            অন্ধকারে ভয়ে ভয়ে থেমে থেমে।
            
            হাতে ছিল প্রদীপখানি,
            
            আঁচল দিয়ে আড়াল ক’রে চলছিল সাবধানী।
            
             
            
            আমি ছিলাম ছাতে
            
            তারায় ভরা চৈত্রমাসের রাতে।
            
            হঠাৎ মেয়ের কান্না শুনে, উঠে
            
            দেখতে গেলেম ছুটে।
            
            সিঁড়ির মধ্যে যেতে যেতে
            
            প্রদীপটা তার নিবে গেছে বাতাসেতে।
            
            শুধাই তারে, “কী হয়েছে, বামী।”
            
            সে কেঁদে কয় নিচে থেকে, “হারিয়ে গেছি আমি।”
            
             
            
            তারায় ভরা চৈত্রমাসের রাতে
            
            ফিরে গিয়ে ছাতে
            
            মনে হল আকাশপানে চেয়ে
            
            আমার বামীর মতোই যেন অমনি কে এক মেয়ে
            
            নীলাম্বরের আঁচল্‌খানি ঘিরে
            
            দীপশিখাটি বাঁচিয়ে একা চলছে ধীরে ধীরে।
            
            নিবত যদি আলো, যদি হঠাৎ যেত থামি
            
            আকাশ ভরে উঠত কেঁদে, হারিয়ে গেছি আমি।",
            "link": ""
        },
        {
            "title": "কৃষ্ণকলি",
            "kobita": "কৃষ্ণকলি আমি তারেই বলি,
            কালো তারে বলে গাঁয়ের লোক।
            মেঘলাদিনে দেখেছিলেম মাঠে
            কালো মেয়ের কালো হরিণ-চোখ।
            ঘোমটা মাথায় ছিলনা তার মোটে,
            মুক্তবেণী পিঠের ‘পরে লোটে।
            কালো? তা সে যতই কালো হোক,
            দেখেছি তার কালো হরিণ-চোখ।
            
            ঘন মেঘে আঁধার হল দেখে
            ডাকতেছিল শ্যামল দুটি গাই,
            শ্যামা মেয়ে ব্যস্ত ব্যাকুল পদে
            কুটির হতে ত্রস্ত এল তাই।
            আকাশ-পানে হানি যুগল ভুরু
            শুনলে বারেক মেঘের গুরুগুরু।
            কালো? তা সে যতই কালো হোক,
            দেখেছি তার কালো হরিণ-চোখ।
            
            পূবে বাতাস এল হঠাত্‍‌ ধেয়ে,
            ধানের ক্ষেতে খেলিয়ে গেল ঢেউ।
            আলের ধারে দাঁড়িয়েছিলেম একা,
            মাঠের মাঝে আর ছিল না কেউ।
            আমার পানে দেখলে কিনা চেয়ে,
            আমি জানি আর জানে সেই মেয়ে।
            কালো? তা সে যতই কালো হোক,
            দেখেছি তার কালো হরিণ-চোখ।
            
            এমনি করে কাজল কালো মেঘ
            জ্যৈষ্ঠমাসে আসে ঈশান কোণে।
            এমনি করে কালো কোমল ছায়া
            আষাঢ়মাসে নামে তমাল-বনে।
            এমনি করে শ্রাবণ-রজনীতে
            হঠাত্‍‌ খুশি ঘনিয়ে আসে চিতে।
            কালো? তা সে যতই কালো হোক,
            দেখেছি তার কালো হরিণ-চোখ।
            
            কৃষ্ণকলি আমি তারেই বলি,
            আর যা বলে বলুক অন্য লোক।
            দেখেছিলেম ময়নাপাড়ার মাঠে
            কালো মেয়ের কালো হরিণ-চোখ।
            মাথার পরে দেয়নি তুলে বাস,
            লজ্জা পাবার পায়নি অবকাশ।
            কালো? তা সে যতই কালো হোক,
            দেখেছি তার কালো হরিণ-চোখ।",
            "link": ""
        },
        {
            "title": "লুকোচুরি",
            "kobita": "আমি যদি দুষ্টুমি ক'রে
            চাঁপার গাছে চাঁপা হয়ে ফুটি,
            ভোরের বেলা মা গো, ডালের 'পরে
            কচি পাতায় করি লুটোপুটি,
            তবে তুমি আমার কাছে হারো,
            তখন কি মা চিনতে আমায় পারো।
            তুমি ডাক, 'খোকা কোথায় ওরে।'
            আমি শুধু হাসি চুপটি করে।
            যখন তুমি থাকবে যে কাজ নিয়ে
            সবই আমি দেখব নয়ন মেলে।
            স্নানটি করে চাঁপার তলা দিয়ে
            আসবে তুমি পিঠেতে চুল ফেলে;
            এখান দিয়ে পুজোর ঘরে যাবে,
            দূরের থেকে ফুলের গন্ধ পাবে --
            তখন তুমি বুঝতে পারবে না সে
            তোমার খোকার গায়ের গন্ধ আসে।
            দুপুর বেলা মহাভারত-হাতে
            বসবে তুমি সবার খাওয়া হলে,
            গাছের ছায়া ঘরের জানালাতে
            পড়বে এসে তোমার পিঠে কোলে,
            আমি আমার ছোট্ট ছায়াখানি
            দোলাব তোর বইয়ের 'পরে আনি --
            তখন তুমি বুঝতে পারবে না সে
            তোমার চোখে খোকার ছায়া ভাসে।
            সন্ধেবেলায় প্রদীপখানি জ্বেলে
            যখন তুমি যাবে গোয়ালঘরে
            তখন আমি ফুলের খেলা খেলে
            টুপ্ করে মা, পড়ব ভুঁয়ে ঝরে।
            আবার আমি তোমার খোকা হব,
            'গল্প বলো' তোমায় গিয়ে কব।
            তুমি বলবে, 'দুষ্টু, ছিলি কোথা।'
            আমি বলব, 'বলব না সে কথা।'",
            "link": ""
        },
        {
            "title": "অনন্ত প্রেম",
            "kobita": "তোমারেই যেন ভালোবাসিয়াছি
            শত রূপে শত বার
            জনমে জনমে, যুগে যুগে অনিবার।
            চিরকাল ধরে মুগ্ধ হৃদয়
            গাঁথিয়াছে গীতহার,
            কত রূপ ধরে পরেছ গলায়,
            নিয়েছ সে উপহার
            জনমে জনমে, যুগে যুগে অনিবার।
            
            
            যত শুনি সেই অতীত কাহিনী,
            প্রাচীন প্রেমের ব্যথা,
            অতি পুরাতন বিরহমিলনকথা,
            অসীম অতীতে চাহিতে চাহিতে
            দেখা দেয় অবশেষে
            কালের তিমিররজনী ভেদিয়া
            তোমারি মুরতি এসে,
            চিরস্মৃতিময়ী ধ্রুবতারকার বেশে।
            
            আমরা দুজনে ভাসিয়া এসেছি
            যুগল প্রেমের স্রোতে
            অনাদিকালের হৃদয়-উৎস হতে।
            আমরা দুজনে করিয়াছি খেলা
            কোটি প্রেমিকের মাঝে
            বিরহবিধুর নয়নসলিলে,
            মিলনমধুর লাজে—
            পুরাতন প্রেম নিত্যনূতন সাজে।
            
            আজি সেই চিরদিবসের প্রেম
            অবসান লভিয়াছে
            রাশি রাশি হয়ে তোমার পায়ের কাছে।
            নিখিলের সুখ, নিখিলের দুখ,
            নিখিল প্রাণের প্রীতি,
            একটি প্রেমের মাঝারে মিশেছে
            সকল প্রেমের স্মৃতি—
            সকল কালের সকল কবির গীতি।",
            "link": ""
        },
        {
            "title": "প্রতীক্ষা",
            "kobita": "ওরে মৃত্যু, জানি তুই আমার বক্ষের মাঝে
            বেঁধেছিস বাসা।
যেখানে নির্জন কুঞ্জে ফুটে আছে যত মোর
            স্নেহ-ভালোবাসা,
গোপন মনের আশা,    জীবনের দুঃখ সুখ,
            মর্মের বেদনা,
চিরদিবসের যত    হাসি-অশ্রু-চিহ্ন-আঁকা
            বাসনা-সাধনা;
যেখানে নন্দন-ছায়ে নিঃশঙ্কে করিছে খেলা
            অন্তরের ধন,
স্নেহের পুত্তলিগুলি,আজন্মের স্নেহস্মৃতি,
            আনন্দকিরণ;
কত আলো, কত ছায়া, কত ক্ষুদ্র বিহঙ্গের
            গীতিময়ী ভাষা--
ওরে মৃত্যু, জানিয়াছি, তারি মাঝখানে এসে
            বেঁধেছিস বাসা!
নিশিদিন   নিরন্তর   জগৎ    জুড়িয়া    খেলা,
            জীবন চঞ্চল।
চেয়ে   দেখি   রাজপথে  চলেছে  অশ্রান্তগতি
            যত পান্থদল;
রৌদ্রপাণ্ডু নীলাম্বরে   পাখিগুলি  উড়ে   যায়
            প্রাণপূর্ণ বেগে,
সমীরকম্পিত    বনে    নিশিশেষে  নব   নব
            পুষ্প উঠে জেগে;
চারি দিকে  কত শত  দেখাশোনা  আনাগোনা
            প্রভাতে  সন্ধ্যায়;
দিনগুলি প্রতি প্রাতে     খুলিতেছে জীবনের
            নূতন অধ্যায়;
তুমি শুধু এক প্রান্তে   বসে আছ অহর্নিশি
            স্তব্ধ নেত্র খুলি--
মাঝে মাঝে রাত্রিবেলা   উঠ পক্ষ ঝাপটিয়া,
            বক্ষ উঠে দুলি।
যে    সুদূর    সমুদ্রের   পরপার-রাজ্য   হতে
            আসিয়াছ হেথা,
এনেছ  কি  সেথাকার     নূতন  সংবাদ   কিছু
            গোপন বারতা।
সেথা  শব্দহীন  তীরে  ঊর্মিগুলি তালে তালে
            মহামন্দ্রে বাজে,
সেই  ধ্বনি  কী  করিয়া  ধ্বনিয়া  তুলিছ  মোর
            ক্ষুদ্র বক্ষোমাঝে।
রাত্রি  দিন        ধুক ধুক    হৃদয়পঞ্জর-তটে
            অনন্তের ঢেউ,
অবিশ্রাম      বাজিতেছে   সুগম্ভীর   সমতানে
            শুনিছে না কেউ।
আমার   এ   হৃদয়ের  ছোটোখাটো  গীতগুলি,
            স্নেহ-কলরব,
তারি   মাঝে  কে  আনিল  দিশাহীন  সমুদ্রের
            সংগীত ভৈরব।
তুই  কি  বাসিস ভালো  আমার  এ  বক্ষোবাসী
            পরান-পক্ষীরে,
তাই এর পার্শ্বে এসে    কাছে বসেছিস ঘেঁষে
            অতি ধীরে ধীরে?
দিনরাত্রি   নির্নিমেষে   চাহিয়া  নেত্রের   পানে
            নীরব সাধনা,
নিস্তব্ধ    আসনে    বসি    একাগ্র   আগ্রহভরে
            রুদ্র আরাধনা।
চপল  চঞ্চল  প্রিয়া  ধরা   নাহি   দিতে   চায়,
            স্থির নাহি থাকে,
মেলি   নানাবর্ণ  পাখা  উড়ে  উড়ে  চলে  যায়
            নব নব শাখে;
তুই    তবু     একমনে   মৌনব্রত   একাসনে
            বসি নিরলস।
ক্রমে সে  পড়িবে  ধরা,  গীত  বন্ধ  হয়ে  যাবে
            মানিবে সে বশ।

তখন  কোথায়  তারে  ভুলায়ে  লইয়া  যাবি--
            কোন্‌ শূন্যপথে,
অচৈতন্য   প্রেয়সীরে   অবহেলে  লয়ে  কোলে
            অন্ধকার রথে!
যেথায়   অনাদি    রাত্রি  রয়েছে  চিরকুমারী--
            আলোক-পরশ
একটি  রোমাঞ্চরেখা  আঁকে নি  তাহার  গাত্রে
            অসংখ্য বরষ;
সৃজনের    পরপ্রান্তে   যে   অনন্ত  অন্তঃপুরে
            কভু দৈববশে
দূরতম     জ্যোতিষ্কের   ক্ষীণতম   পদধ্বনি
            তিল নাহি পশে,
সেথায়   বিরাট   পক্ষ   দিবি  তুই   বিস্তারিয়া
            বন্ধনবিহীন,
কাঁপিবে   বক্ষের    কাছে  নবপরিণীতা   বধূ
            নূতন স্বাধীন।
ক্রমে  সে  কি  ভুলে  যাবে  ধরণীর  নীড়খানি
            তৃণে পত্রে গাঁথা--
এ  আনন্দ-সূর্যালোক, এই  স্নেহ, এই  গেহ,
            এই পুষ্পপাতা?
ক্রমে  সে  প্রণয়ভরে  তোরেও  কি করে  লবে
            আত্মীয় স্বজন,
অন্ধকার  বাসরেতে   হবে   কি   দুজনে  মিলি
            মৌন আলাপন।
তোর   স্নিগ্ধ   সুগম্ভীর   অচঞ্চল  প্রেমমূর্তি,
            অসীম নির্ভর,
নির্নিমেষ    নীল   নেত্র,   বিশ্বব্যাপ্ত   জটাজূট,
            নির্বাক  অধর--
তার    কাছে   পৃথিবীর    চঞ্চল    আনন্দগুলি
            তুচ্ছ মনে হবে;
সমুদ্রে  মিশিলে   নদী   বিচিত্র  তটের   স্মৃতি
            স্মরণে কি রবে?
ওগো  মৃত্যু,  ওগো  প্রিয়,তবু থাক্‌  কিছুকাল
            ভুবনমাঝারে।
এরি    মাঝে      বধূবেশে     অনন্তবাসর-দেশে
            লইয়ো না তারে।
এখনো   সকল   গান   করে   নি   সে   সমাপন
            সন্ধ্যায় প্রভাতে;
নিজের   বক্ষের   তাপে   মধুর   উত্তপ্ত   নীড়ে
            সুপ্ত আছে রাতে;
পান্থপাখিদের  সাথে   এখনো   যে  যেতে  হবে
            নব নব দেশে,
সিন্ধুতীরে,    কুঞ্জবনে    নব    নব      বসন্তের
            আনন্দ-উদ্দেশে।
ওগো  মৃত্যু,  কেন  তুই   এখনি  তাহার  নীড়ে
            বসেছিস এসে?
তার   সব  ভালোবাসা   আঁধার   করিতে   চাস
            তুই ভালোবেসে?
এ   যদি   সত্যই    হয়    মৃত্তিকার   পৃথ্বী-'পরে
              মুহূর্তের খেলা,
এই    সব   মুখোমুখি  এই     সব    দেখাশোনা
              ক্ষণিকের মেলা,
প্রাণপণ    ভালোবাসা   সেও   যদি    হয়   শুধু
               মিথ্যার বন্ধন,
পরশে   খসিয়া  পড়ে,   তার    পরে   দণ্ড-দুই
              অরণ্যে ক্রন্দন--
তুমি   শুধু   চিরস্থায়ী,  তুমি  শুধু  সীমাশূন্য
              মহাপরিণাম,
যত  আশা  যত  প্রেম  তোমার  তিমিরে  লভে
              অনন্ত বিশ্রাম--
তবে  মৃত্যু,  দূরে যাও, এখনি দিয়ো না  ভেঙে
              এ খেলার পুরী;
ক্ষণেক  বিলম্ব  করো,   আমার  দুদিন   হতে
              করিয়ো না চুরি।
একদা   নামিবে   সন্ধ্যা,  বাজিবে   আরতিশঙ্খ
            অদূর মন্দিরে,
বিহঙ্গ   নীরব    হবে,   উঠিবে   ঝিল্লির    ধ্বনি
            অরণ্য-গভীরে,
সমাপ্ত   হইবে    কর্ম,     সংসার-সংগ্রাম-শেষে
            জয়পরাজয়,
আসিবে   তন্দ্রার   ঘোর   পান্থের   নয়ন'-পরে
            ক্লান্ত অতিশয়,
দিনান্তের  শেষ  আলো  দিগন্তে  মিলায়ে  যাবে,
            ধরণী আঁধার--
সুদূরে    জ্বলিবে    শুধু    অনন্তের   যাত্রাপথে
            প্রদীপ তারার,
শিয়রে   শয়ন-শেষে   বসি     যারা   অনিমেষে
            তাহাদের চোখে
আসিবে   শ্রান্তির    ভার   নিদ্রাহীন   যামিনীতে
            স্তিমিত আলোকে--
একে  একে  চলে  যাবে  আপন  আলয়ে  সবে
            সখাতে সখীতে,
তৈলহীন   দীপশিখা   নিবিয়া   আসিবে   ক্রমে
            অর্ধরজনীতে,
উচ্ছ্বসিত     সমীরণ    আনিবে    সুগন্ধ   বহি
            অদৃশ্য ফুলের,
অন্ধকার   পূর্ণ    করি    আসিবে   তরঙ্গধ্বনি
            অজ্ঞাত কূলের--
ওগো   মৃত্যু,  সেই  লগ্নে নির্জন  শয়নপ্রান্তে
            এসো বরবেশে।
আমার  পরান-বধূ ক্লান্ত  হস্ত প্রসারিয়া
            বহু ভালোবেসে
ধরিবে  তোমার  বাহু;   তখন  তাহারে  তুমি
            মন্ত্র পড়ি নিয়ো,
রক্তিম  অধর  তার   নিবিড়  চুম্বন দানে
            পাণ্ডু করি দিয়ো।",
            "link": ""
        },
        {
            "title": "বাঁশি",
            "kobita": "কিনু গোয়ালার গলি।
            দোতলা বাড়ির
            লোহার - গরাদে - দেওয়া একতলা ঘর
            পথের ধারেই।
            লোনা - ধরা দেওয়ালেতে মাঝে মাঝে ধসে গেছে বালি,
            মাঝে মাঝে স্যাঁতা - পড়া দাগ।
            মার্কিন থানের মার্কা একখানা ছবি
            সিদ্ধিদাতা গণেশের
            দরজার ‘পরে আঁটা।
            আমি ছাড়া ঘরে থাকে আরেকটা জীব
            এক ভাড়াতেই,
            সেটা টিকটিকি।
            তফাত আমার সঙ্গে এই শুধু,
            নেই তার অন্নের অভাব।
            বেতন পঁচিশ টাকা,
            সদাগরি আপিসের কনিষ্ঠ কেরানি।
            খেতে পাই দত্তদের বাড়ি
            ছেলেকে পড়িয়ে।
            শেয়ালদা ইস্টিশনে যাই,
            সন্ধেটা কাটিয়ে আসি,
            আলো জ্বালাবার দায় বাঁচে।
            এঞ্জিনের ধস্‌ ধস্‌,
            বাঁশির আওয়াজ,
            যাত্রীর ব্যস্ততা,
            কুলি - হাঁকাহাঁকি।
            সাড়ে দশ বেজে যায়,
            তার পরে ঘরে এসে নিরালা নিঃঝুম অন্ধকার।
            ধলেশ্বরীনদীতীরে পিসিদের গ্রাম।
            তাঁর দেওরের মেয়ে,
            অভাগার সাথে তার বিবাহের ছিল ঠিকঠাক।
            লগ্ন শুভ, নিশ্চিত প্রমাণ পাওয়া গেল —
            সেই লগ্নে এসেছি পালিয়ে।
            মেয়েটা তো রক্ষে পেলে,
            আমি তথৈবচ।
            ঘরেতে এল না সে তো, মনে তার নিত্য আসাযাওয়া —
            পরনে ঢাকাই শাড়ি , কপালে সিঁদুর।
            বর্ষা ঘন ঘোর।
            ট্রামের খরচা বাড়ে ,
            মাঝে মাঝে মাইনেও কাটা যায়।
            গলিটার কোণে কোণে
            জমে ওঠে পচে ওঠে
            আমের খোসা ও আঁঠি, কাঁঠালের ভূতি,
            মাছের কান্‌কা,
            মরা বেড়ালের ছানা,
            ছাইপাঁশ আরো কত কী যে!
            ছাতার অবস্থাখানা জরিমানা - দেওয়া
            মাইনের মতো,
            বহু ছিদ্র তার।
            আপিসের সাজ
            গোপীকান্ত গোঁসাইয়ের মনটা যেমন,
            সর্বদাই রসসিক্ত থাকে।
            বাদলের কালো ছায়া
            স্যাঁৎসেঁতে ঘরটাতে ঢুকে
            কলে - পড়া জন্তুর মতন
            মূর্ছায় অসাড়।
            দিন রাত মনে হয়, কোন্‌ আধমরা
            জগতের সঙ্গে যেন আষ্টেপৃষ্ঠে বাঁধা পড়ে আছি।
            
            গলির মোড়েই থাকে কান্তবাবু,
            যত্নে - পাট - করা লম্বা চুল,
            বড়ো বড়ো চোখ,
            শৌখিন মেজাজ।
            কর্নেট বাজানো তার শখ।
            মাঝে মাঝে সুর জেগে ওঠে
            এ গলির বীভৎস বাতাসে —
            কখনো গভীর রাতে,
            ভোরবেলা আধো অন্ধকারে,
            কখনো বৈকালে
            ঝিকিমিকি আলোয় ছায়ায়।
            হঠাৎ সন্ধ্যায়
            সিন্ধু - বারোয়াঁয় লাগে তান,
            সমস্ত আকাশে বাজে
            অনাদি কালের বিরহবেদনা।
            তখনি মুহূর্তে ধরা পড়ে
            এ গলিটা ঘোর মিছে,
            দুর্বিষহ, মাতালের প্রলাপের মতো।
            হঠাৎ খবর পাই মনে
            আকবর বাদশার সঙ্গে
            হরিপদ কেরানির কোনো ভেদ নেই।
            বাঁশির করুণ ডাক বেয়ে
            ছেঁড়াছাতা রাজছত্র মিলে চলে গেছে
            এক বৈকুণ্ঠের দিকে।
            এ গান যেখানে সত্য
            অনন্ত গোধূলিলগ্নে
            সেইখানে
            বহি চলে ধলেশ্বরী;
            তীরে তমালের ঘন ছায়া;
            আঙিনাতে
            যে আছে অপেক্ষা ক'রে, তার
            পরনে ঢাকাই শাড়ি , কপালে সিঁদুর।",
            "link": ""
        },
        {
            "title": "দুই বিঘা জমি",
            "kobita": " সুধু বিঘে-দুই,ছিল মোর ভুঁই, আর সবই গেছে ঋণে ।
            বাবু বলিলেন,’ বুঝিছ উপেন? এ জমি লইব কিনে।‘
            কহিলাম আমি,’ তুমি ভূস্বামী’ ভূমির অন্ত নাই।
            চেয়ে দেখ মোর আছে বড়জোর মরিবার মতো ঠাই।‘
            শুনি রাজা কহে, ‘বাপু, জান হে, করেছি বাগানখান্
            পেলে দুই বিঘে প্রস্থে ও দিঘে সমান হইবে টানা_
            ওটা দিতে হবে।‘ কহিলাম তবে বক্ষে জুড়িয়া পাণি
            সজল চক্ষে, ‘করুন রক্ষে গরিবের ভিটেখানি।
            সপ্তপুরুষ যেথায় মানুষ যে মাটি সোনার বাড়া,
            দৈন্যের দায়ে বেচিব সে মায়ে এমনি লক্ষ্মীছাড়া!’
            আঁখি করি লাল রাজা ক্ষণকাল রহিল মৌনভাবে,
            কহিলেন হেসে ক্রুর হাসি হেস, ‘আচ্ছা, সে দেখা যাবে।‘
            
            পরের মাস-দেড়ে ভিটা মাটি ছেড়ে বাহির হইনু পথে_
            করিল ডিক্রি, সকলই বিক্রি মিথ্যা দেনার খতে।
            এ জগতে হায় সেই বেশি চায় আছে যার ভুরি ভুরি,
            রাজার হস্ত করে সমস্ত কাঙ্গালের ধন চুরি।
            মনে ভাবিলাম, মরে ভগবান রাখিবেনা মোহ গর্ত্
            তাই লিখি দিল বিশ্বনিখিল দু বিঘার পরিবর্তে।
            সন্নাসিবেসে ফিরি দেশে দেশে হইয়া সাধুর শিষ্য_
            কত হেরিলাম মনোহর ধাম, কত মনোরম দৃশ্য।
            ভুদরে সাগরে বিজনে নগরে যখন যেখানে ভ্রমি
            তবু নিশি দিনে ভুলিতে পারিনে সেই দুই বিঘে জমি।
            হাটে মাটে বাটে একমত কাটে বছর পনের-ষোল,
            একদিন শেষে ফিরিবার দেশে বড়ই বাসনা হল।।
            
            নমোনমো নম সুন্দরি মম জননী বঙ্গভূমি!
            গঙ্গার তীর, স্নিগ্ধ সমীর জীবন জুড়ালে তুমি।
            অবারিত মাঠ, গগন ললাট চুমে তব পদধূলি_
            ছায়াসুনিবিড় শান্তির নীড় ছোটো ছোটো গ্রামগুলি।
            পল্লব ঘন অম্লকানন, রাখালের খেলাগেহ_
            স্তব্ধ অতল দিঘি কালজল নিশীথ শীতল স্নেহ।
            বুক-ভরা-মধু বঙ্গের বঁধু জল লয়ে যায় ঘরে
            মা বলিত প্রান করে আনচান, চোখে আসে জল ভরে।
            দুই দিন পরে দ্বিতীয় প্রহরে পবেশিনু নিজ গ্রামে_
            কুমোরের বাড়ি দক্ষিণে ছাড়ি, রথতলা করি বাম্
            রাখি হাতখোলা নন্দির গোলা, মন্দির করি পাছে
            তৃষাতুর শেষে পহুছিনু এসে আমার বাড়ির কাছে।।
            
            ধিক্ ধিক্ ওরে শত ধিক্ তোরে নিলাজ কুলটা ভূমি,
            যখনি যাহার তখনি তাহার_ এই কি জননী তুমি!
            সে কি মনে হবে একদিন যাবে ছিলে দরিদ্রমাতা
            আঁচল ভরিয়া রাখিতে ধরিয়া ফল মুল শাক পাতা!
            আজ কোন রীতে কারে ভুলাইতে ধরেছে বিলাসবেশ_
            পাছ রঙ্গা পাতা অঞ্চলে গাঁথা, পুষ্পে খচিত কেশ!
            আমি তোর লাগি ফিরেছি বিবাগি গৃহহারা সুখ হীন,
            তুই হেথা বসি ওরে রাক্ষসী, হাসিয়া কাটাস দিন!
            ধনীর আদরে গরব না ধরে! এতই হয়েছে ভিন্ন_
            কোনো খানে লেস নাহি অবশেষ সে দিনের কোনো চিহ্ন!
            কল্যাণ ময়ি ছিলে তুমি অয়ি, ক্ষুধা হারা সুধা রাশি।
            যত হাস আজ, তত করো সাজ, ছিলে দেবী_ হলে দাসী।
            
            বিদীর্ণ হিয়া ফিরিয়া ফিরিয়া চারিদিকে চেয়ে দেখি_
            প্রাচীরের কাছে এখন যে আছে সেই আমগাছ একি!
            বসি তার তলে নয়নের জলে শান্ত হইল ব্যাথা,
            একে একে উদিল স্মরণে বাল্যকালের কথা।
            সেই মনে পরে, জৈষ্ঠের ঝরে রাত্রে নাইকো ঘুম,
            অতি ভরে উঠি তাড়াতাড়ি ছুটি আম কুড়াবার ধুম।
            সেই সুমধুর স্তব্ধ দুপুর, পাটশালা-পলায়ন_
            ভাবিলাম হায়, আর কি কোথায় ফিরে পাবো সে জীবন।
            সহসা বাতাস ফেলি গেল শ্বাস শাখা দুলাইয়া গাছে,
            দুটি পাকা ফল লভিল ভূতল আমার কোলের কাছে।
            ভাবিলাম মনে, বুঝি এত খনে আমারে চিনিল মাতা।
            স্নেহের সে দানে বহু সম্মানে বারেক ঠেকানু মাথা।।
            
            হেনকালে হায় যমদূত প্রায় কথা হতে এলো মালী।
            ঝুটি বাঁধা উরে সপ্তম সুরে পাতিতে লাগিল গালি।
            কহিলাম তবে, ‘আমি তো নীরবে দিয়েছি আমার সব_
            দুটি ফল তার করি অধিকার, এত তারি কলরব।‘
            চিনিলনা মোরে, নিয়ে গেল ধরে কাঁধে তুলে লাঠি গাছ;
            বাবু ছিপ হাতে পরিষদ সাথে ধরিতেছিলেন মাছ_
            শুনে বিবারন ক্রোধে তিনি কন, ‘মারিয়া করিব খুন।‘
            বাবু যত বলে পরিষদ দলে বলে তার শতগুণ।
            আমি কহিলাম, ‘সুধু দুটি আম ভিখ মাগি মহাশয়!’
            বাবু কয় হেসে, ‘বেটা সাধু বেশে পাকা চোর অতিশয়!’
            আমি শুনে হাসি, আঁখি জলে ভাসি, এই ছিল মোর ঘটে¬¬_
            তুমি মহারাজ সাধু হলে আজ, আমি আজ চোর বটে।",
            "link": ""
        },
        {
            "title": "যাত্রী",
            "kobita": "আছে, আছে স্থান!
            একা তুমি, তোমার শুধু
            একটি আঁটি ধান।
            নাহয় হবে, ঘেঁষাঘেঁষি,
            এমন কিছু নয় সে বেশি,
            নাহয় কিছু ভারী হবে
            আমার তরীখান--
            তাই বলে কি ফিরবে তুমি
            আছে, আছে স্থান!
            এসো, এসো নায়ে!
            ধুলা যদি থাকে কিছু
            থাক্-না ধূলা পায়ে।
            তনু তোমার তনুলতা,
            চোখের কোণে চঞ্চলতা,
            সজলনীল-জলদ-বরন
                        বসনখানি গায়ে--
            তোমার তরে হবে গো ঠাঁই--
            এসো এসো নায়ে।
            যাত্রী আছে নানা,
            নানা ঘাটে যাবে তারা
            কেউ কারো নয় জানা।
            তুমিও গো ক্ষণেক-তরে
            বসবে আমার তরী-'পরে,
            যাত্রা যখন ফুরিয়ে যাবে,
            মান্বে না মোর মানা--
            এলে যদি তুমিও এসো,
            যাত্রী আছে নানা।
            কোথা তোমার স্থান?
            কোন্ গোলাতে রাখতে যাবে
            একটি আঁটি ধান?
            বলতে যদি না চাও তবে
            শুনে আমার কী ফল হবে,
            ভাবব ব'সে খেয়া যখন
            করব অবসান--
            কোন্ পাড়াতে যাবে তুমি,
            কোথা তোমার স্থান?",
            "link": ""
        },
        {
            "title": "কাগজের নৌকা",
            "kobita": " ছুটি হলে রোজ ভাসাই জলে
            কাগজ-নৌকাখানি।
            লিখে রাখি তাতে আপনার নাম,
            লিখি আমাদের বাড়ি কোন গ্রাম
            বড়ো বড়ো ক'রে মোটা অক্ষরে
            যতনে লাইন টানি।
            যদি সে নৌকা আর-কোনো দেশে
            আর-কারো হাতে পড়ে গিয়ে শেষে
            আমার লিখন পড়িয়া তখন
            বুঝিবে সে অনুমানি
            কার কাছ হতে ভেসে এল স্রোতে
            কাগজ-নৌকাখানি ।।
            
            আমার নৌকা সাজাই যতনে
            শিউলি বকুলে ভরি।
            বাড়ির বাগানে গাছের তলায়
            ছেয়ে থাকে ফুল সকাল বেলায়,
            শিশিরের জল করে ঝলমল্‌
            প্রভাতের আলো পড়ি।
            সেই কুসুমের অতি ছোটো বোঝা
            কোন্‌ দিক-পানে চলে যায় সোজা,
            বেলাশেষে যদি পার হয়ে নদী
            ঠেকে কোনোখানে যেয়ে -
            প্রভাতের ফুল সাঁঝে পাবে কূল
            কাগজের তরী বেয়ে ।।
            
            আমার নৌকা ভাসাইয়া জলে
            চেয়ে থাকি বসি তীরে।
            ছোটো ছোটো ঢেউ উঠে আর পড়ে,
            রবির কিরণে ঝিকিমিকি করে,
            আকাশেতে পাখি চলে যায় ডাকি,
            বায়ু বহে ধীরে ধীরে ।
            গগনের তলে মেঘ ভাসে কত
            আমারি সে ছোটো নৌকার মতো -
            কে ভাসালে তায়, কোথা ভেসে যায়,
            কোন দেশে গিয়ে লাগে।
            ঐ মেঘ আর তরণী আমার
            কে যাবে কাহার আগে ।।
            
            বেলা হলে শেষে বাড়ি থেকে এসে
            নিয়ে যায় মোরে টানি
            আমি ঘরে ফিরি, থাকি কোনে মিশি,
            যেথা কাটে দিন সেথা কাটে নিশি,
            কোথা কোন্‌ গাঁয় ভেসে চলে যায়
            আমার নৌকাখানি ।
            কোন্‌ পথে যাবে কিছু নাই জানা,
            কেহ তারে কভু নাহি করে মানা,
            ধ'রে নাহি রাখে, ফিরে নাহি ডাকে -
            ধায় নব নব দেশে।
            কাগজের তরী, তারি 'পরে চড়ি
            মন যায় ভেসে ভেসে ।।
            
            রাত হয়ে আসে, শুই বিছানায়,
            মুখ ঢাকি দুই হাতে -
            চোখ বুঁজে ভাবি এমন আঁধার,
            কালী দিয়ে ঢালা নদীর দুধার -
            তারি মাঝখানে কোথায় কে জানে
            নৌকা চলেছে রাতে।
            আকাশের তারা মিটি মিটি করে,
            শিয়াল ডাকিছে প্রহরে প্রহরে,
            তরীখানি বুঝি ঘর খুঁজি খুঁজি
            তীরে তীরে ফিরে ভাসি।
            ঘুম লয়ে সাথে চড়েছে তাহাতে
            ঘুম-পাড়ানিয়া মাসি ।।",
            "link": ""
        },
        {
            "title": "পায়ে চলার পথ",
            "kobita": "এই তো পায়ে চলার পথ।
            এসেছে বনের মধ্যে দিয়ে মাঠে, মাঠের মধ্যে দিয়ে নদীর ধারে, খেয়া-ঘাটের পাশে বটগাছ-তলায়; তারপরে ওপারের ভাঙা ঘাট থেকে বেঁকে চলে গেছে গ্রামের মধ্যে; তার পরে তিসির খেতের ধার দিয়ে, আমবাগানের ছায়া দিয়ে, পদ্মদিঘির পাড় দিয়ে, রথতলার পাশ দিয়ে, কোন্ গাঁয়ে গিয়ে পৌঁচেছে জানি নে।
            
            এই পথে কত মানুষ কেউ বা আমার পাশ দিয়ে চলে গেছে, কেউ বা সঙ্গ নিয়েছে, কাউকে বা দূর থেকে দেখা গেল; কারো বা ঘোমটা আছে, কারো বা নেই; কেউ বা জল ভরতে চলেছে, কেউ বা জল নিয়ে ফিরে এল।
            
            এখন দিন গিয়েছে, অন্ধকার হয়ে আসে।
            একদিন এ পথকে মনে হয়েছিল আমারই পথ, একান্তই আমার; এখন দেখছি, কেবল একটিবার মাত্র এই পথ দিয়ে চলবার হুকুম নিয়ে এসেছি, আর নয়।
            
            নেবুতলা উজিয়ে সেই পুকুরপাড়, দ্বাদশ দেউলের ঘাট, নদীর চর, গোয়ালবাড়ি, ধানের গোলা পেরিয়ে, সেই চেনা চাউনি, চেনা কথা, চেনা মুখের মহলে আর একটিবারও ফিরে গিয়ে বলা হবে না, ‘এই যে!’ এই পথ যে চলার পথ, ফেরার পথ নয়।
            
            আজ ধূসর সন্ধ্যায় একবার পিছনে ফিরে তাকালুম; দেখলুম, এই পথটি বহুবিস্মৃত পদচিহ্নের পদাবলী, ভৈরবীর সুরে বাঁধা।
            
            যত কাল যত পথিক চলে গেছে তাদের জীবনের  সমস্ত কথাকেই এই পথ আপনার একটিমাত্র ধুলিরেখায় সংক্ষিপ্ত করে এঁকেছে; সেই একটি রেখা চলেছে সূর্যোদয়ের দিক থেকে সূর্যাস্তের দিকে, এক সোনার সিংহদ্বার থেকে আর-এক সোনার সিংহদ্বারে।
            
            ‘ওগো পায়ে চলার পথ, অনেক কালের অনেক কথাকে তোমার ধুলি বন্ধনে বেঁধে নীরব করে রেখো না। আমি তোমার ধুলোয় কান পেতে আছি, আমাকে কানে-কানে বলো।’
            পথ নিশীথের কালো পর্দার দিকে তর্জনী বাড়িয়ে চুপ করে থাকে।
            
            ‘ওগো পায়ে চলার পথ, এত পথিকের এত ভাবনা, এত ইচ্ছা, সে-সব গেল কোথায়।’
            
            বোবা পথ কথা কয় না। কেবল সূর্যোদয়ের দিক থেকে সূর্যাস্ত অবধি ইশারা মেলে রাখে।
            
            ‘ওগো পায়ে চলার পথ, তোমার বুকের উপর যে-সমস্ত চরণপাত একদিন পুষ্পবৃষ্টির মতো পড়েছিল আজ তারা কি কোথাও নেই?’
            পথ কি নিজের শেষকে জানে, যেখানে লুপ্ত ফুল আর স্তব্ধ গান পৌঁছল, যেখানে তারার আলোয় অনির্বাণ বেদনার দেয়ালী উৎসব।",
            "link": ""
        },
        {
            "title": "প্রথম শোক",
            "kobita": "বনের ছায়াতে যে পথটি ছিলো সে আজ ঘাসে ঢাকা ।
            সেই নির্জনে হটাৎ পিছন থেকে কে বলে উঠলো,
            “আমাকে চিনতে পার না?”
            আমি ফিরে তার মুখের দিকে তাকালেম।
            বললেম, “মনে পড়ছে, কিন্তু ঠিক নাম করতে পারছি না।”
            সে বললে, “আমি তোমার সেই অনেক কালের,
            সেই পঁচিশ বছর বয়সের শোক।”
            তার চোখের কোনে একটু ছল্‌ছলে আভা দেখা দিলে,
            যেন দিঘির জলে চাঁদের রেখা।
            অবাক হয়ে দাঁড়িয়ে রইলেম ।
            বললেম, “সেদিন তোমাকে শ্রাবনের মেঘের মতো কালো দেখেছি,
            আজ যে দেখি আশ্বিনের সোনার প্রতিমা।
            সেদিনকার সব চোখের জল কি হারিয়ে ফেলেছ।”
            কোনো কথাটি না বলে সে একটু হাসলে;
            বুঝলেম সবটুকু রয়ে গেছে ওই হাসিতে।
            বর্ষার মেঘ শরতে শিউলিফুলের হাসি শিখে নিয়েছে।
            আমি জিজ্ঞাসা করলেম, “আমার সেই পঁচিশ বছরের যৌবনকে কি আজও তোমার কাছে রেখে দিয়েছ।”
            সে বললে – “এই দেখো-না আমার গলার হার।”
            দেখলেম, সেদিনকার বসন্তের মালার একটি পাপড়িও খসেনি।
            আমি বললেম, “আমার আর তো সব জীর্ণ হয়ে গেল, কিন্তু তোমার গলায় আমার সেই পঁচিশ বছরের যৌবন আজও তো ম্লান হয়নি।”
            আস্তে আস্তে সেই মালাটি নিয়ে সে আমার গলায় পরিয়ে দিলে। বললে, “মনে আছে? সেদিন বলেছিলে তুমি সান্ত্বনা চাও না, তুমি শোককেই চাও।”
            লজ্জিত হয়ে বললেম, “বলেছিলেম। কিন্তু তারপর অনেকদিন হয়ে গেল, তারপরে কখন ভুলে গেলেম।”
            সে বললে, “যে অন্তর্যামীর বর, তিনিতো ভোলেননি। আমি সেই অবধি ছায়া-তলে গোপনে বসে আছি। আমাকে বরন করে নাও।”
            আমি তার হাতখানি আমার হাতে তুলে নিয়ে বললেম, “একি তোমার অপরূপ মুর্তি।”
            সে বললে, “যা ছিল শোক, আজ তাই হয়েছে শান্তি।”",
            "link": ""
        },
        {
            "title": "নববর্ষা",
            "kobita": "হৃদয় আমার নাচে রে আজিকে, ময়ূরের মতো নাচে রে, হৃদয়
            নাচে রে।
            শত বরনের ভাব-উচ্ছ্বাস
            কলাপের মতো করেছে বিকাশ,
            আকুল পরান আকাশে চাহিয়া উল্লাসে কারে যাচে রে।
            হৃদয় আমার নাচে রে আজিকে ময়ূরের মতো নাচে রে ॥
            গুরু গুরু মেঘ গুমরি গুমরি গরজে গগনে গগনে, গরজে
            গগনে।
            ধেয়ে চ’লে আসে বাদলের ধারা,
            নবীন ধান্য দুলে দুলে সারা,
            কুলায়ে কাঁপিছে কাতর কপোত, দাদুরি ডাকিছে সঘনে।
            গুরুগুরু মেঘ গুমরি গুমরি গরজে গগনে গগনে ॥
            নয়নে আমার সজল মেঘের নীল অঞ্জন লেগেছে,নয়নে
            লেগেছে।
            নব তৃণদলে ঘন বনছায়ে
            হরষ আমার দিয়েছি বিছায়ে,
            পুলকিত নীপনিকুঞ্জে আজি বিকশিত প্রাণ জেগেছে।
            নয়নে সজল স্নিগ্ধ মেঘের নীল অঞ্জন লেগেছে ॥
            ওগো, প্রাসাদের শিখরে আজিকে কে দিয়েছে কেশ এলায়ে,কবরী
            এলায়ে?
            ওগো, নবঘন-নীলবাসখানি
            বুকের উপর কে লয়েছে টানি,
            তড়িৎ-শিখার চকিত আলোকে ওগো কে ফিরিছে খেলায়ে।
            ওগো, প্রাসাদের শিখরে আজিকে কে দিয়েছে কেশ এলায়ে?।
            ওগো, নদীকূলে তীরতৃণতলে কে ব'সে অমল বসনে,শ্যামল
            বসনে?
            সুদূর গগনে কাহারে সে চায়,
            ঘাট ছেড়ে ঘট কোথা ভেসে যায়,
            নবমালতীর কচি দলগুলি আনমনে কাটে দশনে।
            ওগো, নদীকূলে তীরতৃণতলে কে ব'সে শ্যামল বসনে?।
            ওগো, নির্জনে বকুলশাখায় দোলায় কে আজি দুলিছে, দোদুল
            দুলিছে?
            ঝরকে ঝরকে ঝরিছে বকুল,
            আঁচল আকাশে হতেছে আকুল,
            উড়িয়া অলক ঢাকিছে পলক, কবরী খসিয়া খুলিছে।
            ওগো, নির্জনে বকুলশাখায় দোলায় কে আজি দুলিছে?।
            বিকচকেতকী তটভূমি-’পরে কে বেঁধেছে তার তরণী, তরুণ
            তরণী?
            রাশি রাশি তুলি শৈবালদল
            ভরিয়া লয়েছে লোল অঞ্চল,
            বাদলরাগিণী সজলনয়নে গাহিছে পরানহরণী।
            বিকচকেতকী তটভূমি-’পরে বেঁধেছে তরুণ তরণী ॥
            হৃদয় আমার নাচে রে আজিকে, ময়ূরের মতো নাচে রে, হৃদয়
            নাচে রে।
            ঝরে ঘনধারা নবপল্লবে,
            কাঁপিছে কানন ঝিল্লির রবে,
            তীর ছাপি নদী কলকল্লোলে এল পল্লীর কাছে রে।
            হৃদয় আমার নাচে রে আজিকে, ময়ূরের মতো নাচে রে, হৃদয়
            নাচে রে ॥",
            "link": ""
        },
        {
            "title": "পূজারিণী",
            "kobita": "নৃপতি বিম্বিসার
            নমিয়া বুদ্ধে মাগিয়া লইলা
                  ​​ পাদনখকণা তাঁর।
            স্থাপিয়া নিভৃত প্রাসাদকাননে
            তাহারি উপরে রচিলা যতনে
            অতি অপরূপ শিলাময় স্তূপ
                  ​​ শিল্পশোভার সার।
            
            সন্ধ্যাবেলায় শুচিবাস পরি
                      রাজবধূ রাজবালা
            আসিতেন ফুল সাজায়ে ডালায়,
            স্তূপপদমূলে সোনার থালায়
            আপনার হাতে দিতেন জ্বালায়ে
                      কনকপ্রদীপমালা।
            
            অজাতশত্রু রাজা হল যবে,
                      পিতার আসনে আসি
            পিতার ধর্ম শোণিতের স্রোতে
            মুছিয়া ফেলিল রাজপুরী হতে--
            সঁপিল যজ্ঞ-অনল-আলোতে
                      বৌদ্ধশাস্ত্ররাশি।
            
            কহিল ডাকিয়া অজাতশত্রু
                      রাজপুরনারী সবে,
            'বেদ ব্রাহ্মণ রাজা ছাড়া আর
            কিছু নাই ভবে পূজা করিবার
            এই ক'টি কথা জেনো মনে সার--
                      ভুলিলে বিপদ হবে।'
            
            সেদিন শারদ-দিবা-অবসান--
                      শ্রীমতী নামে সে দাসী
            পুণ্যশীতল সলিলে নাহিয়া,
            পুষ্পপ্রদীপ থালায় বাহিয়া,
            রাজমহিষীর চরণে চাহিয়া
                      নীরবে দাঁড়ালো আসি।
            
            শিহরি সভয়ে মহিষী কহিলা,
                      'এ কথা নাহি কি মনে,
            অজাতশত্রু করেছে রটনা
            স্তূপে যে করিবে অর্ঘ্যরচনা
            শূলের উপরে মরিবে সে জনা
                      অথবা নির্বাসনে?'
            
            সেথা হতে ফিরি গেল চলি ধীরে
                      বধূ অমিতার ঘরে।
            সমুখে রাখিয়া স্বর্ণমুকুর
            বাঁধিতেছিল সে দীর্ঘ চিকুর,
            আঁকিতেছিল সে যত্নে সিঁদুর
                      সীমন্তসীমা-'পরে।
            
            শ্রীমতীরে হেরি বাঁকি গেল রেখা,
                      কাঁপি গেল তার হাত--
            কহিল, 'অবোধ,​​ কী সাহস-বলে
            এনেছিস পূজা! এখনি যা চলে।
            কে কোথা দেখিবে,​​ ঘটিবে তা হলে 
                      বিষম বিপদপাত।'
            
            অস্তরবির রশ্মি-আভায়
                      খোলা জানালার ধারে
            কুমারী শুক্লা বসি একাকিনী
            পড়িতে নিরত কাব্যকাহিনী,
            চমকি উঠিল শুনি কিংকিণী--
                      চাহিয়া দেখিল দ্বারে।
            
            শ্রীমতীরে হেরি পুঁথি রাখি ভূমে
                      দ্রুতপদে গেল কাছে।
            কহে সাবধানে তার কানে কানে,
            'রাজার আদেশ আজি কে না জানে,
            এমন ক'রে কি মরণের পানে
                      ছুটিয়া চলিতে আছে!'
            
            দ্বার হতে দ্বারে ফিরিল শ্রীমতী
                      লইয়া অর্ঘ্যথালি।
            'হে পুরবাসিনী'​​ সবে ডাকি কয়
            'হয়েছে প্রভুর পূজার সময়'--
            শুনি ঘরে ঘরে কেহ পায় ভয়,
                      কেহ দেয় তারে গালি।
            
            দিবসের শেষ আলোক মিলালো
                      নগরসৌধ-'পরে।
            পথ জনহীন আঁধারে বিলীন,
            কলকোলাহল হয়ে এল ক্ষীণ--
            আরতিঘণ্টা ধ্বনিল প্রাচীন
                      রাজদেবালয়ঘরে।
            
            শারদনিশির স্বচ্ছ তিমিরে
                      তারা অগণ্য জ্বলে।
            সিংহদুয়ার বাজিল বিষাণ,
            বন্দীরা ধরে সন্ধ্যার তান,
            'মন্ত্রণাসভা হল সমাধান'
                      দ্বারী ফুকারিয়া বলে।
            
            এমন সময়ে হেরিল চমকি
                      প্রাসাদে প্রহরী যত--
            রাজার বিজন কানন-মাঝারে
            স্তূপপদমূলে গহন আঁধারে
            জ্বলিতেছে কেন যেন সারে সারে
                      প্রদীপমালার মতো!
            
            মুক্তকৃপাণে পুররক্ষক
                      তখনি ছুটিয়া আসি
            শুধালো, 'কে তুই ওরে দুর্মতি,
            মরিবার তরে করিস আরতি!'
            মধুর কণ্ঠে শুনিল, ' শ্রীমতী,
                      আমি বুদ্ধের দাসী।'
            
            সেদিন শুভ্র পাষাণফলকে
                      পড়িল রক্তলিখা।
            সেদিন শারদ স্বচ্ছ নিশীথে
            প্রাসাদকাননে নীরবে নিভৃতে
            স্তূপপদমূলে নিবিল চকিতে
                      শেষ আরতির শিখা!",
            "link": ""
        },
        {
            "title": "রথযাত্রা",
            "kobita": " রথযাত্রার দিন কাছে।
            তাই রানী রাজাকে বললে, “চলো, রথ দেখতে যাই।”
            রাজা বললে, “আচ্ছা।”
            ঘোড়াশাল থেকে ঘোড়া বেরোল, হাতিশাল থেকে হাতি। ময়ূরপংখি যায় সারে সারে, আর বল্লম হাতে সারে সারে সিপাইসান্ত্রি। দাসদাসী দলে দলে পিছে পিছে চলল।
            কেবল বাকি রইল একজন। রাজবাড়ির ঝাঁটার কাঠি কুড়িয়ে আনা তার কাজ।
            সর্দার এসে দয়া করে তাকে বললে, “ওরে, তুই যাবি তো আয়।”
            সে হাত জোড় করে বললে, “আমার যাওয়া ঘটবে না।”
            রাজার কানে কথা উঠল, সবাই সঙ্গে যায়, কেবল সেই দুঃখীটা যায় না।
            রাজা দয়া করে মন্ত্রীকে বললে, “ওকেও ডেকে নিয়ো।”
            রাস্তার ধারে তার বাড়ি। হাতি যখন সেইখানে পৌঁছল মন্ত্রী তাকে ডেকে বললে, “ওরে দুঃখী, ঠাকুর দেখবি চল্‌।”
            সে হাত জোড় করে বলল, “কত চলব। ঠাকুরের দুয়ার পর্যন্ত পৌঁছই এমন সাধ্য কি আমার আছে।”
            মন্ত্রী বললে, “ভয় কী রে তোর, রাজার সঙ্গে চলবি।”
            সে বললে, “সর্বনাশ! রাজার পথ কি আমার পথ!”
            মন্ত্রী বললে, “তবে তোর উপায়? তোর ভাগ্যে কি রথযাত্রা দেখা ঘটবে না।”
            সে বললে, “ঘটবে বৈকি। ঠাকুর তো রথে করেই আমার দুয়ারে আসেন।”
            মন্ত্রী হেসে উঠল। বললে, “তোর দুয়ারে রথের চিহ্ন কই।”
            দুঃখী বললে, “তাঁর রথের চিহ্ন পড়ে না।”
            মন্ত্রী বললে, “কেন বল্‌ তো।”
            দুঃখী বললে, “তিনি যে আসেন পুষ্পকরথে।”
            মন্ত্রী বললে, “কই রে সেই রথ।”
            দুঃখী দেখিয়ে দিলে, তার দুয়ারের দুই পাশে দুটি সূর্যমুখী ফুটে আছে।",
            "link": ""
        },
        {
            "title": "সেকাল",
            "kobita": "আমি যদি জন্ম নিতেম

            ​​ কালিদাসের কালে,
      
      দৈবে হতেম দশম রত্ন
      
            ​​ নবরত্নের মালে,
      
                        ​​ একটি শ্লোকে স্তুতি গেয়ে
      
                        ​​ রাজার কাছে নিতাম চেয়ে
      
                        ​​ উজ্জয়িনীর বিজন প্রান্তে
      
                                    ​​ কানন-ঘেরা বাড়ি।
      
                        ​​ রেবার তটে চাঁপার তলে
      
                        ​​ সভা বসত সন্ধ্যা হলে,
      
                        ​​ ক্রীড়াশৈলে আপন-মনে
      
                                    ​​ দিতাম কণ্ঠ ছাড়ি।
      
                                          জীবনতরী বহে যেত
      
                                                ​​ মন্দাক্রান্তা তালে,
      
                                          আমি যদি জন্ম নিতাম
      
                                                ​​ কালিদাসের কালে।
                                                
চিন্তা দিতেম জলাঞ্জলি,

থাকত নাকো ত্বরা--

মৃদুপদে যেতেম, যেন

 নাইকো মৃত্যু জরা।

            ছটা ঋতু পূর্ণ করে

            ঘটত মিলন স্তরে স্তরে,

            ছটা সর্গে বার্তা তাহার

                        রইত কাব্যে গাঁথা।

            বিচ্ছেদও সুদীর্ঘ হত,

            অশ্রুজলের নদীর মতো

            মন্দগতি চলত রচি

                  দীর্ঘ করুণ গাথা।

                       আষাঢ় মাসে মেঘের মতন

                             মন্থরতায় ভরা

                      জীবনটাতে থাকত নাকো

                             কিছুমাত্র ত্বরা।
                             অশোক-কুঞ্জ উঠত ফুটে

            প্রিয়ার পদাঘাতে,

বকুল হত ফুল্ল প্রিয়ার

            মুখের মদিরাতে।

প্রিয়সখীর নামগুলি সব    

ছন্দ ভরি করিত রব,

রেবার কুলে কলহংসের

            কলধ্বনির মতো।

কোনো নামটি মন্দালিকা,

কোনো নামটি চিত্রলিখা,

মঞ্জুলিকা মঞ্জরিণী

      ঝংকারিত কত!

            আসত তারা কুঞ্জবনে

                 চৈত্র-জ্যোৎস্না-রাতে,

           অশোক-শাখা উঠত ফুটে

                 প্রিয়ার পদাঘাতে।
                 কুরবকের পরত চূড়া

      কালো কেশের মাঝে,

লীলাকমল রইত হাতে

      কী জানি কোন্‌ কাজে!

           অলক সাজত কুন্দফুলে,

           শিরীষ পরত কর্ণমূলে,

           মেখলাতে দুলিয়ে দিত

                  নবনীপের মালা।

           ধারাযন্ত্রে স্নানের শেষে

           ধূপের ধোঁয়া দিত কেশে,

           লোধ্রফুলের শুভ্র রেণু

                  মাখত মুখে বালা।

                       কালাগুরুর গুরু গন্ধ

                             লেগে থাকত সাজে,

                       কুরবকের পরত  মালা

                             কালো কেশের মাঝে।
                             কুঙ্কুমেরই পত্রলেখায়

            বক্ষ রইত ঢাকা,

আঁচলখানির প্রান্তটিতে

            হংসমিথুন আঁকা।

                   বিরহেতে আষাঢ় মাসে

                   চেয়ে রইত বঁধুর আশে,

                   একটি করে পূজার পুষ্পে

                              দিন গনিত ব'সে।

                   বক্ষে তুলে বীণাখানি

                   গান গাহিতে ভুলত বাণী,

                   রুক্ষ অলক অশ্রুচোখে

                              পড়ত খসে খসে।              

                                 মিলন-রাতে বাজত পায়ে

                                         নূপুর-দুটি বাঁকা,

                                 কুঙ্কুমেরই পত্রলেখায়

                                         বক্ষ রইত ঢাকা।
                                         প্রিয় নামটি শিখিয়ে দিত

            সাধের শারিকারে,

নাচিয়ে দিত ময়ূরটিরে

            কঙ্কণঝংকারে।

                        কপোতটিরে লয়ে বুকে

                        সোহাগ করত মুখে মুখে,

                        সারসারে খাইয়ে দিত

                                    পদ্মকোরক বহি।

                        অলক নেড়ে দুলিয়ে বেণী

                        কথা কইত শৌরসেনী,

                        বলত সখীর গলা ধরে--      

                                    'হলা পিয় সহি'।

                                          জল সেচিত আলবালে

                                                তরুণ সহকারে,

                                          প্রিয় নামটি শিখিয়ে দিত

                                                সাধের শারিকারে।
                                                নবরত্নের সভার মাঝে

            রইতাম একটি টেরে,

দূর হইতে গড় করিতাম

            দিঙ্‌নাগাচার্যেরে।

                        আশা করি নামটা হত

                        ওরই মধ্যে ভদ্রমত--

                        বিশ্বসেন কি দেবদত্ত

                                    কিম্বা বসুভূতি।

                        স্রগ্‌ধরা কি মালিনীতে

                        বিম্বাধরের স্তুতিগীতে

                        দিতাম রচি দুটি-চারটি

                                    ছোটোখাটো পুঁথি।

                                         ঘরে যেতাম তাড়াতাড়ি

                                              শ্লোক-রচনা সেরে,

                                         নবরত্নের সভার মাঝে

                                              রইতাম একটি টেরে।
                                              আমি যদি জন্ম নিতেম

            কালিদাসের কালে

বন্দী হতেম না জানি কোন্‌

            মালবিকার জালে।

                        কোন্‌ বসন্ত-মহোৎসবে        

                        বেণুবীণার কলরবে

                        মঞ্জরিত কুঞ্জবনের

                                    গোপন অন্তরালে

                        কোন্‌ ফাগুনের শুক্লনিশায়

                        যৌবনেরই নবীন নেশায়

                        চকিতে কার দেখা পেতেম

                                    রাজার চিত্রশালে!

                                        ছল করে তার বাধত আঁচল

                                                সহকারের ডালে

                                        আমি যদি জন্ম নিতেম

                                                কালিদাসের কালে।
                                                হায় রে কবে কেটে গেছে

      কালিদাসের কাল!

পণ্ডিতেরা বিবাদ করে

            লয়ে তারিখ-সাল।

                        হারিয়ে গেছে সে-সব অব্দ,

                        ইতিবৃত্ত আছে স্তব্ধ--

                        গেছে যদি আপদ গেছে,

                                    মিথ্যা কোলাহল।

                        হায় রে গেল সঙ্গে তারি

                        সেদিনের সেই পৌরনারী

                        নিপুণিকা চতুরিকা

                                    মালবিকার দল।

                                         কোন্‌ স্বর্গে নিয়ে গেল

                                                বরমাল্যের থাল!

                                         হায় রে কবে কেটে গেছে

                                                কালিদাসের কাল!
                                                যাদের সঙ্গে হয় নি মিলন

            সে-সব বরাঙ্গনা

বিচ্ছেদেরই দুঃখে আমায়

            করছে অন্যমনা।

                        তবু মনে প্রবোধ আছে--

                        তেমনি বকুল ফোটে গাছে

                        যদিও সে পায় না নারীর

                                    মুখমদের ছিটা,

                        ফাগুন-মাসে অশোক-ছায়ে

                        অলস প্রাণে শিথিল গায়ে

                        দখিন হতে বাতাসটুকু

                                    তেমনি লাগে মিঠা।

                                     অনেক দিকেই যায় যে পাওয়া

                                                অনেকটা সান্ত্বনা,

                                      যদিও রে নাইকো কোথাও

                                                সে-সব বরাঙ্গনা।
                                                এখন যাঁরা আছেন বর্তমানে

            আছেন মর্তলোকে

মন্দ তারা লাগত না কেউ

       কালিদাসের চোখে।

              পরেন বটে জুতা মোজা,

              চলেন বটে সোজা সোজা,

              বলেন বটে কথাবার্তা

                          অন্য-দেশীর চালে,

              তবু দেখো সেই কটাক্ষ

              আঁখির কোণে দিচ্ছে সাক্ষ্য

              যেমনটি ঠিক দেখা যেত                  

                          কালিদাসের কালে।

                               মরব না ভাই, নিপুণিকা

                                      চতুরিকার শোকে--

                               তাঁরা সবাই অন্য নামে

                                      আছেন মর্তলোকে।
                                      আপাতত এই আনন্দে

            গর্বে বেড়াই নেচে--

কালিদাস তো নামেই আছেন,

            আমি আছি বেঁচে।

                   তাঁহার কালের স্বাদগন্ধ

                   আমি তো পাই মৃদুমন্দ,

                   আমার কালের কণামাত্র

                               পান নি মহাকবি।

                   বিদুষী এই আছেন যিনি

                   আমার কালের বিনোদিনী

                   মহাকবির কল্পনাতে

                               ছিল না তাঁর ছবি।

                                  প্রিয়ে, তোমায় তরুণ আঁখির

                                           প্রসাদ যেচে যেচে

                                  কালিদাসকে হারিয়ে দিয়ে

                                            গর্বে বেড়াই নেচে।",
            "link": ""
        },
        {
            "title": "জীবন দেবতা",
            "kobita": " ওহে অন্তরতম, মিটেছেকি তব সকল তিয়াষ আসি অন্তরে মম দুঃখ সুখের লক্ষ ধারায় পাত্র ভরিয়া দিয়াছি তোমায়,

            নিঠুর পীড়নে নিঙাড়ি বক্ষ দলিত দ্রাক্ষাসম ৷ কত যে বরন কত যে গন্ধ কত যে বাগিনী কত যে ছন্দ গাঁথিয়া গাঁথিয়া
            করেছি বয়ন বাসর শয়ন তব,,,গলায়ে গলায়ে বাসনার সোনা প্রতিদিন আমি করেছি রচনা তোমার ক্ষনিক খেলার লাগিয়া মুরতি নিত্যনব ৷
            
            আপনি বরিয়া লয়েছিলে মোরে না জানি কিসের আশে লেগেছে কি ভালো,
            
            হে জীবননাথ, আমার রজনী আমার প্রভাত আমার নর্ম আমার কর্ম তোমার বিজন বাসে ৷
            
            বরষা শরতে বশন্তে শীতে ধ্বনিয়াছে হিয়া যত সংগীতে শুনেছ কি তাহা একেলা বসিয়া আপন সিংহাসনে ৷
            
            মানসকুসুম তুলি অঞ্চলে গেঁথেছ কি মালা,
            পরেছ কি গলে, আপনার মনে করেছ ভ্রমন মম যৌবন বনে ৷
            
            কি দেখিছ, বঁধূ মরমমাঝারে রাখিয়া নয়ন দুটি ৷
            
            করেছ কি ক্ষমা যতেক আমার স্খলন পতন ত্রুটি !
            
            পুজাহীন দিন সেবাহীন রাত কত বারবার ফিরে গেছে নাথ ৷
            
            অর্ঘ্য কুসুম ঝরে পড়ে গেছে বিজন বিপিনে ফুটি !
            
            যে সূরে বাধিলে এ বীনার তার নামিয়া
            গেছে বারবার !
            
            হে কবি, তোমার রচিত রাগীনী আমি কি গাহিতে পারি তোমার কাননে সেচিবারে
            গিয়া ঘুমায়ে পড়েছি ছায়ায় পড়িয়া সন্ধা
            বেলায় নয়ন ভরিয়া এনেছি অশ্রুবারি ৷
            
            এখন কি শেষ হয়েছে, প্রাণেশ, যা কিছূ
            আছিল মোর, যত শোভা যতগান যত প্রাণ জাগরণ ঘোমঘোর !
            
            শিথিল হয়েছে বাহুবন্ধন ৷ মদিরাবিহীন
            মম চুম্বন ৷
            
            জীবন কুঞ্জে অভিসার নিশা আজি কি হয়েছে ভোর !
            
            ভেঙে দাও তবে আজিকার সভা, আনো নব রূপ ৷
            
            আনো নব শোভা, নতুন করিয়া লহো আরবার চির পরাতন মোরে ৷ নুতন বিবাহে বাঁধিবে আমায় নবীন জীবন ডোর |",
            "link": ""
        },
        {
            "title": "অন্য মা",
            "kobita": "আমার মা না হয়ে তুমি
            আর কারো মা হলে–
            ভাবছ তোমায় চিনতেম না,
            যেতেম না ঐ কোলে?
            মজা আরো হত ভারি–
            দুই জায়গায় থাকত বাড়ি,
            আমি থাকতেম এই গাঁয়েতে,
            তুমি পারের গাঁয়ে।
            এইখানেতে দিনের বেলা
            যা-কিছু সব হত খেলা,
            দিন ফুরোলেই তোমার কাছে
            পেরিয়ে যেতেম নায়ে।
            হঠাৎ এসে পিছন দিকে
            আমি বলতেম, '
            বল্ দেখি কে?'
            তুমি ভাবতে চেনার মতো
            চিনি নে তো তবু।
            তখন কোলে ঝাঁপিয়ে প’ড়ে
            আমি বলতেম গলা ধরে,
            'আমায় তোমার চিনতে হবেই,
            আমি তোমার অবু!'
            ওই পারেতে যখন তুমি
            আনতে যেতে জল
            এই পারেতে তখন ঘাটে
            বল্ দেখি কে বল্?
            কাগজ-গড়া নৌকোটিকে
            ভাসিয়ে দিতেম তোমার দিকে,
            যদি গিয়ে পৌঁছত সে বুঝতে কি,
            সে কার?
            সাঁতার আমি শিখিনি যে,
            নইলে আমি যেতেম নিজে–
            আমার পারের থেকে
            আমি যেতেম তোমার পার।
            মায়ের পারে অবুর পারে
            থাকত তফাত,
            কেউ তো কারে
            ধরতে গিয়ে পেত নাকো,
            রইত না একসাথে।
            দিনের বেলায় ঘুরে ঘুরে
            দেখা-দেখি দূরে দূরে,
            সন্ধ্যেবেলায় মিলে যেত
            অবুতে আর মা-তে।
            কিন্তু হঠাৎ কোনোদিনে যদি
            বিপিন মাঝি পার করতে তোমার পারে নাই হত মা রাজি?
            ঘরে তোমার প্রদীপ জ্বেলে
            ছাতের 'পরে মাদুর মেলে
            বসতে তুমি, পায়ের কাছে বসত খ্যান্ত বুড়ী–
            উঠত তারা সাত ভায়েতে,
            ডাকত শেয়াল ধানের খেতে,
            উড়ো ছায়ার মতো বাদুড় কোথায় যেত উড়ি।
            তখন কি, মা, দেরি দেখে,
            ভয় পেতে না থেকে থেকে–
            পার হয়ে মা আসতে হতই অবু যেথায় আছে।
            তখন কি আর ছাড়া পেতে,
            দিতেম কি আর ফিরে যেতে–
            ধরা পড়ত মায়ের ওপার
            অবুর পারের কাছে।",
            "link": ""
        },
        {
            "title": "",
            "kobita": "",
            "link": ""
        },
        {
            "title": "",
            "kobita": "",
            "link": ""
        }
    ]
}